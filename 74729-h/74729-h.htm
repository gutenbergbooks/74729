<!DOCTYPE html>
<html lang="ca">
<head>
  <meta charset="utf-8" >
  <meta name="generator" content="pandoc" >
  <meta name="viewport" content="width=device-width, initial-scale=1.0, user-scalable=yes" >
  <meta name="author" content="Ignasi Iglésias" >
  <meta name="dcterms.date" content="1908-01-01" >
  <title>La colla d’en Pep Mata o 'Els martirs de l’Inquisició' | Project Gutenberg</title>
  <style>
html {
line-height : 1.5;
font-family : Georgia, serif;
font-size : 20px;
color : #1a1a1a;
background-color : #fdfdfd;
}
body {
margin : 0 auto;
max-width : 36em;
padding-left : 50px;
padding-right : 50px;
padding-top : 50px;
padding-bottom : 50px;
}
@media print {
body {
background-color : transparent;
color : black;
font-size : 12pt;
}
p, h2, h3 {
orphans : 3;
widows : 3;
}
h2, h3, h4 {
page-break-after : avoid;
}
}
p {
margin : 1em 0;
}
a {
color : #1a1a1a;
}
a:visited {
color : #1a1a1a;
}
img {
max-width : 100%;
border: 1px solid #555;
}
h1, h2, h3, h4, h5, h6 {
margin-top : 1.4em;
text-align : center;
}
h5, h6 {
font-size : 1em;
font-style : italic;
}
h6 {
font-weight : normal;
}
ol, ul {
padding-left : 1.7em;
margin-top : 1em;
}
li > ol, li > ul {
margin-top : 0;
}
blockquote {
margin : 1em 0 1em 1.7em;
padding-left : 1em;
border-left : 2px solid #e6e6e6;
font-family: Arial, Helvetica, sans-serif;
font-size: 90%;
}
code {
font-family : Menlo, Monaco, 'Lucida Console', Consolas, monospace;
font-size : 85%;
margin : 0;
}
pre {
margin : 1em 0;
overflow : auto;
}
pre code {
padding : 0;
overflow : visible;
}
.sourceCode {
background-color : transparent;
overflow : visible;
}
hr {
background-color : #1a1a1a;
border : none;
height : 1px;
margin : 1em 0;
}
table {
margin : 1em 0;
border-collapse : collapse;
width : 100%;
display : block;
}
table caption {
margin-bottom : 0.75em;
}
tbody {
margin-top : 0.5em;
border-top : 1px solid #1a1a1a;
border-bottom : 1px solid #1a1a1a;
}
th {
border-top : 1px solid #1a1a1a;
padding : 0.25em 0.5em 0.25em 0.5em;
}
td {
padding : 0.125em 0.5em 0.25em 0.5em;
}
header {
margin-bottom : 4em;
text-align : center;
}
#TOC li { list-style : none; } code { white-space : pre-wrap; }
 span.smallcaps { font-variant : small-caps; } span.underline
 { text-decoration : underline; } div.column { display :
 inline-block; vertical-align : top; width : 50%; }
 div.hanging-indent { margin-left : 1.5em; text-indent : -1.5em; }
 ul.task-list { list-style : none; } </style> 
</head> 
<body> 
<div style='text-align:center'>*** START OF THE PROJECT GUTENBERG EBOOK 74729 ***</div>
<header
 id="title-block-header"> <img src="images/cover.jpg" alt="portada" >
 <h1 class="title">La colla d’en Pep Mata o ‘Els martirs de
 l’Inquisició’</h1> 
 <p class="subtitle">Sainet</p> 
 <p class="author">Ignasi Iglésias</p> 
 <p class="date">1908</p>
 </header> 
 <p>
<code>Aquest text ha estat digitalitzat i processat per
 l’Institut d’Estudis Catalans, com a part del projecte Corpus
 Textual Informatitzat de la Llengua Catalana.</code></p>
 <p>Interlocutors</p> <ul> <li>La Constança 50 anys</li>
 <li>L’Enriqueta Vallès 20 anys</li> <li>La senyora Genoveva 50
 anys</li> <li>En Pep Mata 55 anys</li> <li>L’Avelí 23 anys</li>
 <li>El Noi Tendre 25 anys</li> <li>En Francesc 20 anys</li> <li>En
 Quics 30 anys</li> <li>L’Hipolit 30 anys</li> <li>En Ramonet 20
 anys</li> <li>El Barberet 25 anys</li> <li>En Simon 30 anys</li>
 <li>L’Oriol 35 anys</li> <li>L’Agutzil 50 anys</li> <li>Testimoni
 primer (no parla) 40 anys</li> <li>Testimoni segon (no parla) 45
 anys</li> </ul> <p>L’acció, en una vileta de Catalunya. Epoca
 actual. Dreta i esquerra, les de l’actor.</p> <blockquote>
 <p>L’estrena d’aquesta obra va fer-se en el Teatre Català (Romea) la
 nit del 3 de Desembre de l’any 1907, amb l’adjunt repartiment:</p>
 <ul> <li>Constança, Da. Adela Clemente;</li> <li>Enriqueta Vallès,
 Srta. Marguerida Xirgu;</li> <li>Senyora Genoveva, Da. Montserrat
 Faura;</li> <li>Pep Mata, D. Vicens Daroqui;</li> <li>Avelí, don
 Ramon Tor;</li> <li>El Noi Tendre, D. Enric Casals;</li>
 <li>Francesc, D. Avelí Galceran;</li> <li>En Quics, D. Joaquim
 Vinyas;</li> <li>Hipolit, D. Salvador Carrera;</li> <li>Ramonet, D.
 Joan Domenech;</li> <li>El Barberet, D. Joan Vehil;</li> <li>Simon,
 D. Miquel Sirvent;</li> <li>Oriol, D. Agustí Antiga;</li>
 <li>L’Agutzil, J. Capdevila Guerra.</li> <li>Director artistic: D.
 Joaquim Vinyas.</li> </ul> </blockquote> <h2 id="acte-unic">Acte
 unic</h2> <p>Menjador d’una casa de menestrals en una vileta
 catalana. Al fons, un rebedor, amb un portal amb ventalles que dóna
 al carrer. L’obertura del menjador confronta amb la de l’entrada. A
 l’esquerra, primer i segon termes, dugues portes. A la dreta, dugues
 més. Cap a l’esquerra, una taula de noguera, rodona, amb un
 cobritaula de fil, i una torreta de terra cuita amb una begonia, al
 damunt. Penjat del sostre, un quinqué un xic historiat, encès. A
 l’angol de l’esquerra, un armari reconer, atapait de vaixella. A la
 dreta, també del fons, un canapè de caoba i palla fina, molt antig.
 Per les parets alguns bodegons enquadrats en marcs senzills i un
 calendari. A tot el vol de la peça, cadires pintades de negre, amb
 viuets grocs i el seient de boga. En la paret del fons, penjat en un
 clau, un programa anunciant una funció de teatre. Es al vespre d’un
 dels darrers dies del mes de Setembre.</p> <h3 id="escena-i">Escena
 I</h3> <p><em>La Constança, en Quics, en Ramonet i en
 Francesc</em></p> <p>Constança: (al peu de la porta del primer terme
 de l’esquerra) Noi! Pep!</p> <p>Pep: (de dintre estant) Què
 mana?</p> <p>Constança: Apa, dona-t pressa, que la colla
 t’espera.</p> <p>Pep: (també de dintre estant) Ja estic
 desseguida!</p> <p>En Quics: Què fa?</p> <p>Ramonet: Que
 s’empolaina?</p> <p>Constança: (malhumorada) I doncs!</p>
 <p>Francesc: (cridant amb l’intent de que ho senti en Pep) Ep! Això
 no es el tracte!</p> <p>Constança: (amb ironia) Se presentarà mal
 vestit davant de les comiques, si coneixeu!</p> <p>Francesc: No’ns
 hem pas mudat nosaltres!</p> <p>En Quics: Jo encara vaig amb la roba
 del treball.</p> <p>Ramonet: I escolteu, Constança: ¿com es que les
 porta a menjar i a dormir a casa vostra a les senyores?</p>
 <p>Constança: Per fer-me consumir!</p> <p>Francesc: Jo’m penso que
 perquè són guapes.</p> <p>En Quics: Les lletges les encoloma a la
 fonda.</p> <p>Constança: (amb emfasi) Bé: ¿que ho són molt de
 guapes, aquestes que espereu?</p> <p>Ramonet: La filla, segons tinc
 entès, enlluerna.</p> <p>En Quics: (a la Constança) En Pep us ho
 dirà prou, ell que va anar a Barcelona a contractar-la.</p>
 <p>Constança: Que es jova?</p> <p>Francesc: Té cosa de vint
 anys.</p> <p>Ramonet: Llastima que ja sigui promesa! Oi, Quics?</p>
 <p>En Quics: I que, per lo que m’han dit, té un promès molt gelós,
 que per tot l’acompanya.</p> <p>Constança: (amb ironia) Sí, que no’s
 perdi!</p> <p>Francesc: També hi va la seva mare.</p> <p>Constança:
 Quina catacoria deu ser, que l’hagin de vigilar tant!</p>
 <p>Ramonet: Prou es una bona noia!</p> <p>Constança: (amb ironia)
 Com totes les del seu ofici!</p> <p>En Quics: Que sabeu si es
 artista, la seva mare?</p> <p>Francesc: Fa caracteristiques.</p>
 <p>Ramonet: Se conta que en la seva joventut treballava de
 primera.</p> <p>Constança: Ai! Ditxoses comedies! Bé us en donen
 prous de mals de cap!</p> <p>Ramonet: Tot són aficions, dòna!</p>
 <p>Constança: ¿No us fa pena, sent joves com sou, anar de companys
 amb un vell arrocinat com en Pep?</p> <p>Francesc: Ell ens
 engresca!</p> <p>Constança: Això sí que ho crec! (Cridant.) Noi!
 Enllesteix, que es tard!</p> <p>Pep: (de dintre estant) Ja vinc!</p>
 <p>Constança: Apa, que’l tren està a punt d’arribar.</p> <p>En
 Quics: Encara es d’hora.</p> <p>Constança: Quina funció feu?</p>
 <p>Ramonet: Una obra de primerissima!</p> <p>Francesc: Un drama molt
 fort!</p> <p>Constança: Com ne diuen, que no’m recorda?</p> <p>En
 Quics: “Els martirs de l’Inquisició.”</p> <p>Constança: Ai,
 mare!</p> <p>Ramonet: Es una funció que tots els bisbes ja l’han
 excomunicada.</p> <p>Constança: (senyant-se) Reina Santissima!</p>
 <p>Francesc: Que no’ns vindreu a veure?</p> <p>Constança: Déu me’n
 guard!</p> <p>En Quics: Us agradaria molt!</p> <p>Constança: Què hi
 fa’l condemnat de casa?</p> <p>Ramonet: Un paper molt graciós, que
 tot ho resol a garrotades.</p> <p>Francesc: I salva de la mort al
 galant i la dama!</p> <p>En Quics: Com en Titella!</p> <p>Ramonet:
 Li va de primera aquest paper al vostre home!</p> <p>Constança:
 Que’s veurà com donen torment?</p> <p>En Quics: Vaia!</p>
 <p>Ramonet: Allà presenciareu com cremen persones ignocentes d’en
 viu en viu!</p> <p>Constança: (ingenuament) Com hi ploraria, jo!</p>
 <p>En Quics: Serà un èxit!</p> <p>Constança: I què hi diuen els de
 l’altre Casino, ells que són tant de missa?</p> <p>Ramonet: Estan
 que no hi veuen de rabia!</p> <p>Constança: Com us deuen posar!
 (Tornant a cridar an en Pep.) Però, què fas, noi? Que t’adorms
 davant del mirall?</p> <p>Pep: Ja vinc, dòna!</p> <p>Constança: No
 triga tant un nuvi a vestir-se!</p> <p>Ramonet: Deixeu-lo fer. Ja hi
 està posat!</p> <p>En Quics: Que quedi com un home!</p> <p>Francesc:
 Que s’hi miri força!</p> <p>Constança: (desapareixent per la primera
 porta de l’esquerra) Vaig a treure-l amb una borçada d’allà
 dins!</p> <p>Ramonet: No us disputeu, ara!</p> <h3
 id="escena-ii">Escena II</h3> <p><em>Els mateixos, menys la
 Constança</em></p> <p>Francesc: (neguitós) Farem tard a
 l’estació.</p> <p>En Quics: (mirant el rellotge) Ja són les sis
 quaranta.</p> <p>Ramonet: I com es que no compareixen els
 altres?</p> <p>En Quics: Bé prou que vindran!</p> <p>Francesc: No
 se’n veu cap, ni’l Noi Tendre.</p> <p>En Quics: (amb ironia) Vaia un
 galant més puntual a la cita!</p> <p>Francesc: Ell rai, que va
 gras!</p> <p>Ramonet: Fugiu, el tenorio!</p> <p>Francesc: Més que
 nosaltres!</p> <p>Ramonet: A les taules, però no pas al carrer.</p>
 <p>En Quics: Això es veritat. Fòra de l’escenari no es capaç de
 mirar-se cap dòna.</p> <p>Francesc: I tant bé que treballa!</p>
 <p>Ramonet: No mata ni espanta.</p> <p>En Quics: Seria un gran comic
 si cursés la carrera!</p> <p>Francesc: Ben nèt que sí! (Volent fumar
 i no trobant-se tabac a les butxaques.) Té: ara no puc fer de
 xemeneia!</p> <p>En Quics: (treient-se la petaca i oferint-li) Vès,
 cargolen un d’aquest.</p> <p>Francesc: Gracies. M’arribaré a
 l’estanc.</p> <p>Ramonet: No triguis a venir.</p> <p>Francesc:
 (anant-se’n per l’esquerra del fons) Desseguida torno.</p> <h3
 id="escena-iii">Escena III</h3> <p><em>Els mateixos, menys en
 Francesc</em></p> <p>Ramonet: Bé: siga-m franc, Quics.</p> <p>En
 Quics: Digues, Ramonet. De què’s tracta?</p> <p>Ramonet: El trobes
 un aficionat tant bo com diuen an el Noi Tendre?</p> <p>En Quics: Es
 molt estudiós.</p> <p>Ramonet: Lo que té es memoria, però li falten
 ademans i expressió.</p> <p>En Quics: Devegades potser sí que es una
 mica fred.</p> <p>Ramonet: Vaja, que se li coneix d’una hora lluny
 que ha treballat molt temps sense dama en el “Circol Catolic”.</p>
 <p>En Quics: Sí; però té una bona figura.</p> <p>Ramonet: No hi ha
 un millor per galant! M’agrada fer justicia.</p> <p>En Quics: Això
 es el tot, a les taules.</p> <p>Ramonet: Oh! Cah! No hi passo! Per
 mi lo principal es saber-se moure.</p> <p>En Quics: Pots moure-t i
 expressar amb art, si no tens una estampa que t’acompanyi!</p>
 <p>Ramonet: T’arregles, te caracterises…</p> <p>En Quics: Pots
 caracterisar-te si, per desgracia, ets tort de cames o molt
 espatllut…</p> <p>Ramonet: (interrompent-lo, ofès) Tu ja
 exageres!</p> <p>En Quics: Sabs què li ha mancat, fins avui, al Noi
 Tendre?</p> <p>Ramonet: Què?</p> <p>En Quics: Una artista jova, ben
 maca, que’l secundés. No veus que sempre hem tingut cotorres
 dissecades?</p> <p>Ramonet: Que me’ls reparteixin a mi, els seus
 papers!</p> <p>En Quics: Fuig, home, fuig!</p> <p>Ramonet: Ja veurem
 què farà avui a l’ensaig general, amb tot i tenir una dama tant
 bonica com diuen.</p> <p>En Quics: Esperem demà a la tarda, quan hi
 hagi’l teló enlaire.</p> <p>Ramonet: Si no està mai en situació!</p>
 <p>En Quics: Més que tu.</p> <p>Ramonet: Que pagaria!</p> <p>Pep:
 (cridant, desde dins) Vés-te’n, vés-te’n del meu davant!</p>
 <p>Constança: (també desde dins, cridant) Poca traça, més que poca
 traça!</p> <p>En Quics: Ja hi som!</p> <p>Ramonet: Ja se les
 claven!</p> <p>Pep: Te dic que’m deixis estar!</p> <p>Constança:
 Però vine-m aquí; esbogerrat!</p> <p>Pep: Vés-te’n! No’m facis
 encendre!</p> <p>Constança: (sortint depressa i tota sofocada per la
 primera porta de l’esquerra) Quin genit, Déu meu, quin genit!</p>
 <h3 id="escena-iv">Escena IV</h3> <p><em>Els mateixos, més la
 Constança</em></p> <p>En Quics: Què teniu, Constança?</p>
 <p>Constança: Maleïdes siguen les comedies, les comediantes i qui va
 fundar-les!</p> <p>Ramonet: No m’espatlleu l’escena!</p>
 <p>Constança: Aixís se n’acabés la niçaga d’això dels
 aficionats!</p> <p>En Quics: Gracies, per la part que’m toca!</p>
 <p>Constança: Més valdria que us cuidessiu de casa vostra i de no
 perdre nits, que no pas d’aquestes cabories de les funcions.</p>
 <p>Ramonet: Però, què heu tingut amb en Pep?</p> <p>Constança:
 Després que una, com una bonifacia, va a donar-li pressa i ajudar-lo
 a vestir-se perquè no faci tard, per paga, amb una mica més
 m’urpeja! Se n’hauria de donar vergonya, a la seva edat, d’armar
 tant rebombori per una comica bunyolera!</p> <p>En Quics:
 (amb emfasi) Es l’Enriqueta Vallès, la celebre Enriqueta Vallès!</p>
 <p>Ramonet: Que cobra sis duros per bolo, sense’ls gastos de
 manutenció i viatges!</p> <p>Constança: Com us ploma, la morta de
 gana!</p> <p>En Quics: (an en Ramonet) Fem-li un crit an en Pep?</p>
 <p>Constança: No li digueu res, si’m voleu creure!</p> <p>Ramonet:
 Però, què fa? Que’s posa de vintiun punt?</p> <p>En Quics: Que’s
 riça’ls cabells?</p> <p>Constança: Ai! El cap de bola!</p>
 <p>Ramonet: Que presumi, ara que es jove!</p> <p>Constança: Això es
 una bogeria que li ha agafat! Ai, Senyor! Quan penso en el dia que
 vam casar-nos, que va anar avençat de dugues hores ben bé!</p> <p>En
 Quics: Senyal que portava pressa!</p> <p>Ramonet: Senyal que us
 estimava i no us volia fer gruar!</p> <p>Constança: Es que no va
 mirar prim. Devia fer-se’l carrec de que ja anava prou maco per una
 infeliça com jo. S’hagués tractat d’una comica!</p> <p>(Per la
 primera porta de l’esquerra compareix en Pep Mata tot atrafegat,
 vestit de negre, amb barret tou, i amb la corbata, de seda vermella,
 desfeta.)</p> <h3 id="escena-v">Escena V</h3> <p><em>Els mateixos,
 més en Pep Mata</em></p> <p>Pep: Vès, noia! Depressa! (An en Ramonet
 i en Quics). Hola, minyons!</p> <p>Ramonet: Hola, president!</p>
 <p>En Quics: Salut, director!</p> <p>Pep: Cuita!</p> <p>Constança:
 Què hi ha? Que’s cala foc?</p> <p>Ramonet: No us atabaleu!</p>
 <p>Pep: (a la Constança) Vine, enllesteix: fes-me la corbata, que jo
 estic nirviós i no puc.</p> <p>Constança: Que te la faci
 aquella.</p> <p>Pep: (imperiós) Vine, et dic!</p> <p>Constança:
 Arregla-t!</p> <p>Pep: Mira que si me n’haig d’anar de casa, aixís
 pengim-penjam, amb la llaçada per fer, tot el descredit recaurà
 damunt teu!</p> <p>Constança: (convençuda) Acosta-t, doncs! Que
 encara no’m bescantessiu!</p> <p>Pep: (acostant-s’hi) Ho veus,
 dòna?</p> <p>Constança: (fent-li les bagues) Mereixeries que ara
 aquí mateix t’escanyés!</p> <p>Pep: No estiris tant, que’m fas
 mal!</p> <p>En Quics: Pareu compte!</p> <p>Ramonet: Que no us
 vingués un rampell!</p> <p>Pep: Té gènit, la mestressa!</p>
 <p>Constança: Sort que desseguida ’m passa! (Acabant de fer-li la
 corbata). Té, vaja, ja està.</p> <p>Pep: Gracies, salada!</p>
 <p>Constança: (amb emfasi) Que vols un mirall?</p> <p>Pep: No! Això
 seria ofendre-t!</p> <p>Constança: No malgastis les flors, que’t
 podrien fer falta.</p> <p>Pep: En el meu jardí mai s’acaben.</p>
 <p>Constança: D’ençà que som casats que no he vist mai que anessis
 amb els del nostre temps.</p> <p>Pep: Van massa depressa a
 morir.</p> <p>Ramonet: Ben xafat!</p> <p>Pep: Visca la joventut!</p>
 <p>En Quics: Visca!</p> <p>Constança: Ai, Sant Ximplici!</p> <p>Pep:
 Eh, nois? Què us en sembla?</p> <p>Ramonet: Esteu fet un galant
 jove!</p> <p>Pep: Ja ho sents, Constança!</p> <p>Constança: Com
 t’aixequen!</p> <p>En Quics: No ho cregueu pas!</p> <p>Constança:
 Mireu: s’ha posat la roba millor.</p> <p>Pep: No veus que avui es
 dissabte?</p> <p>Constança: (amb ironia) I per això t’has mudat?</p>
 <p>Pep: No sabs que soc el director de la companyia i el president
 del casino?</p> <p>Constança: Tot ho fas per agradar a les
 comiques.</p> <p>Pep: Són les grans dònes per mi!</p> <p>Constança:
 (amb ironia) Perquè són guapes, oi?</p> <p>Pep: Vaia! A les que són
 boniques se les reb amb honors de reina!</p> <p>Constança:
 Poca-gracia!</p> <p>Pep: Ja’ls fas un bon sopar?</p> <p>Constança:
 Sí, home, sí.</p> <p>Pep: Prepara tres coberts, i amb el meu
 quatre.</p> <p>Constança: Tres? Me pensava no més dos.</p> <p>Pep:
 Que no tens memoria?</p> <p>Constança: No són mare i filla?</p>
 <p>Ramonet: I el promès, que va amb elles.</p> <p>Constança: Ai! Te
 raó, que porten cua!</p> <p>Pep: Ofereix-los la nostra sala.</p>
 <p>Constança: I el nostre llit?</p> <p>Pep: Sí, dòna.</p>
 <p>Constança: Per tots tres? Reina Santissima, quin escandol!</p>
 <p>Pep: Que t’emboliques ara?</p> <p>Constança: On colocarem el
 ròssec que porten?</p> <p>Pep: Mira, que vagi amb en Quics!</p>
 <p>En Quics: Ja pot venir: això rai!</p> <p>Constança: I jo, on
 dormiré?</p> <p>Pep: Acomoda-t al catre del darrera.</p>
 <p>Constança: I tu?</p> <p>Pep: A qualsevol banda. (Amb intenció.)
 Tampoc podré aclucar els ulls en tota la nit!</p> <p>Constança:
 Taülot, més que taülot!</p> <p>Pep: Obsequia-les bé, que quedin
 força contentes.</p> <p>Ramonet: Ah, sí! Que aquestes són de
 primerissima!</p> <p>En Quics: Com no se’n veuen en els pobles
 petits com el nostre. S’entén, si hem de regir-nos per lo que’ns
 costen.</p> <p>Constança: Podeu comptar! Si jo’m compongués com
 elles, encara ho veuriem qui fa més goig!</p> <p>Pep: Apa, noia!
 Veiam si t’encomano l’afició i els fas la competencia!</p>
 <p>Constança: No’m rebaixo tant!</p> <p>Pep: Decideix-te a sortir a
 les taules, que jo’m quedaré amb els galants joves!</p>
 <p>Constança: Fuig! Ja n’hi ha prou amb un carrincló a casa!</p>
 <p>Pep: Quina dama més dama tindriem!</p> <p>Ramonet: Farieu molt
 respecte!</p> <p>Pep: Vestida de reina’n faria!</p> <p>En Quics: De
 pitjors n’hem tingut!</p> <p>Constança: Mira l’altre! Bah, bah: anem
 a començar a fer feina. (Anant-se’n per la primera porta de la
 dreta.)</p> <p>Pep: Escolta, dòna…</p> <p>Constança:
 (desapareixent) Vés amb aquelles!</p> <h3 id="escena-vi">Escena
 VI</h3> <p><em>Els mateixos, menys la Constança</em></p> <p>Pep:
 N’hi ha un tip de les dònes… de sa casa!</p> <p>Ramonet: No són
 artistes.</p> <p>En Quics: Ni enlletrades.</p> <p>Pep:
 (impacient) Però, què fan els companys?</p> <p>(Per l’esquerra del
 fons compareix en Francesc fumant un cigarro de mig ral.)</p> <h3
 id="escena-vii">Escena VII</h3> <p><em>Els mateixos, més en
 Francesc</em></p> <p>Francesc: Ja torno a ser aquí.</p> <p>Pep:
 Hola, Francesc!</p> <p>Francesc: Hola, Pep!</p> <p>(Torna la
 Constança per la primera porta de la dreta, amb un coixí a la mà,
 desapareixent per la primera porta de l’esquerra, rondinant en veu
 baixa.)</p> <p>Ramonet: (an en Francesc) Ja’m pensava que no
 vindries.</p> <p>Francesc: Es que m’he entretingut una estona.</p>
 <p>En Quics: Amb aquella que vas ballar diumenge?</p> <p>Ramonet:
 Avui també estas per les moces del poble?</p> <p>Pep: Li serveixen
 d’olives.</p> <p>En Quics: (an en Francesc, pel cigarro que crema)
 Com fas l’home!</p> <p>Ramonet: Que no convides?</p> <p>Francesc: No
 més convido als gorristes. Bé: que’n vols un?</p> <p>Ramonet: No.
 Gracies.</p> <p>Pep: Que ja heu sopat?</p> <p>Ramonet: Sí, noi.</p>
 <p>En Quics: Jo, no, doncs.</p> <p>Francesc: Jo, no cal dir-ho.</p>
 <p>Ramonet: I vós, Pep?</p> <p>Pep: No. No veus que tinc d’esperar
 les senyores?</p> <p>Ramonet: Es veritat. No hi pensava.</p> <p>Pep:
 Després dirien que no gasto etiqueta.</p> <p>Francesc:
 (molt impacient) Vaja, què fem?</p> <p>Ramonet: Apa, que es
 tard!</p> <p>Pep: Som-hi!</p> <p>En Quics: (mirant-se’l rellotge)
 Tot just són les sis quaranta.</p> <p>Pep: Però, que no ve ningú
 més?</p> <p>Ramonet: Ja faran cap els altres, si volen.</p> <p>Pep:
 Ont es el Noi Tendre?</p> <p>Francesc: Deu estar repassant el
 paper.</p> <p>Pep: Jo que volia anar-les a rebre amb tota la colla
 en corporació!</p> <p>Ramonet: Pitjor pels que no vinguin!</p>
 <p>Pep: Sí, Ramonet, sí! Qui es primer, guanya.</p> <p>Francesc:
 Vaja: no enraonem més!</p> <p>Pep: (anant per mirar l’hora)
 Espereu-vos, que m’he deixat el rellotge i la cadena damunt de la
 calaixera.</p> <p>Ramonet: Enllestiu!</p> <p>Pep: De passada’m
 posaré uns quants picarols (indicant monedes) a la butxaca de
 l’ermilla.</p> <p>En Quics: Va molt bé una musica aixís.</p> <p>Pep:
 Fa més tenorio.</p> <p>Francesc: Apa, home!</p> <p>Pep: Ja vinc.</p>
 <p>(Desapareix per la primera porta de l’esquerra. Abans d’entrar a
 la seva cambra se detura pera fer pas a la Constança, que surt amb
 un gerro de porcelana.)</p> <p>Constança: (an en Pep, en veu baixa)
 Calavera!</p> <p>Pep: (desapareixent) Beiata!</p> <p>(La Constança
 atravessa l’escena amb el gerro buid a la mà, desapareixent per la
 segona porta de la dreta.)</p> <h3 id="escena-viii">Escena VIII</h3>
 <p><em>Els mateixos, menys en Pep</em></p> <p>Francesc:(després d’un
 curt silenci) Me sembla que arribarem a misses dites.</p> <p>En
 Quics: Encara’ns-e sobrarà temps.</p> <p>Ramonet: Si aquest home no
 acaba mai!</p> <p>Francesc: (cridant an en Pep) Ep! Què hem de
 fer?</p> <p>Ramonet: Que no veniu?</p> <p>Pep: (de dintre estant)
 Deixeu-me donar l’ultim retoc!</p> <p>(Per la dreta del fons
 compareix l’Hipolit tot determinat.)</p> <h3 id="escena-ix">Escena
 IX</h3> <p><em>Els mateixos, més l’Hipolit</em></p> <p>Hipolit: Que
 ja són aquí les dames?</p> <p>Ramonet: Hola, Hipolit!</p>
 <p>Hipolit: Que ja han arribat?</p> <p>Francesc: No encara.</p>
 <p>En Quics: Que sents el rastre?</p> <p>(Per l’esquerra del fons
 compareixen, tot apressats, en Simon i l’Oriol.)</p> <h3
 id="escena-x">Escena X</h3> <p><em>Els mateixos, més en Simon i
 l’Oriol</em></p> <p>Simon: (entrant decidit) Bona nit i
 bon’hora.</p> <p>Oriol: Ja esteu a punt?</p> <p>Ramonet: Hola,
 nois!</p> <p>Francesc: Quin mosquer que serem!</p> <p>Hipolit:
 Quines vespes!</p> <p>En Quics: Tothom hi vol ser a la mèl!</p> <p>
 (Torna la Constança amb el gerro ple d’aigua, sortint per la segona
 porta de la dreta i anant-se’n cap a la primera de l’esquerra, on
 s’espera pera fer pas an en Pep, que també torna amb el rellotge i
 la cadena, posant-se uns quants duros en peça a una butxaca de
 l’ermilla.)</p> <h3 id="escena-xi">Escena XI</h3> <p><em>Els
 mateixos, més la Constança i en Pep</em></p> <p>Constança: (en veu
 baixa) Quina colla d’infeliços!</p> <p>Francesc: Jo ja m’hi
 trobo!</p> <p>Constança: (al peu de la porta, entre-dents, així que
 surt en Pep) Vell arrocinat!</p> <p>Pep: Llunatica!</p>
 <p>Constança: (desapareixent amb el gerro a la mà) Calaverot!</p>
 <h3 id="escena-xii">Escena XII</h3> <p><em>Els mateixos, menys la
 Constança</em></p> <p>Pep: Estic a la vostra disposició.</p>
 <p>Oriol: Hi falta’l Noi Tendre.</p> <p>Simon: I el Barberet.</p>
 <p>Pep: Justament el primer galant i el galant jove!</p>
 <p>Francesc: Anem: potser ja són a l’estació.</p> <p>Pep: Apa, nois,
 com us engrescareu amb aquella dama!</p> <p>Hipolit: Es guapa, guapa
 de debò?</p> <p>Pep: Mira, Hipolit, si ho es, que, de resultes
 d’haver-la vista una sola vegada, sempre tinc por de caure
 malalt!</p> <p>Simon: Si que es perillosa!</p> <p>Pep: Es un
 torment!</p> <p>Ramonet: No més hi faltava ella, en el drama que
 fem!</p> <p>Pep: Ja sabeu que tinc gust!</p> <p>En Quics: Ens
 consta!</p> <p>Pep: Us quedareu encantats!</p> <p>Francesc: El cor
 ja’m tremola!</p> <p>Pep: Ah! Escolteu, minyons.</p> <p>(Tots s’hi
 acosten.)</p> <p>Oriol: Digueu.</p> <p>Pep: Us haig de fer una
 advertencia.</p> <p>Simon: Què passa?</p> <p>Pep: Ara, aixís que
 ella baixi del tren, no aneu de goluts a mirar-la. Saludeu-la, si la
 temptació no us venç, amb els ulls ben tancats, i aneu-los obrint a
 poc a poc, que no us reprengués la majestat de la seva
 presencia.</p> <p>En Quics: Que precaucions s’han de pendre!</p>
 <p>Hipolit: (amb ingenuitat) Ell ens avisa.</p> <p>Pep: Sí, aneu-hi
 de boig, amb les dònes vistoses!</p> <p>Francesc: (molt impacient)
 Apa, anem, nois!</p> <p>Hipolit: Anem, que tinc ansia!</p> <p>Simon:
 Jo’m friso!</p> <p>En Quics: Encara es dejorn! (Mirant altra
 vegada’l rellotge.) Les sis quaranta.</p> <p>Ramonet: Que
 enraones!</p> <p>Pep: Que’t penses que fem el tuti?</p> <p>En
 Quics: (amb el rellotge a les mans) Si’l tinc parat!</p> <p>Pep:
 (mirant-se’l seu) Jo també.</p> <p>Oriol: Correm, doncs!</p> <p>Pep:
 No us precipiteu!</p> <p>En Quics: Presentem’s-hi serens!</p>
 <p>Francesc: No cridem massa l’atenció!</p> <p>Pep: Apa, prepareu
 els compliments i tot el repertori de galanteries i fineses que
 tingueu als dintres!</p> <p>(Torna la Constança per la primera porta
 de l’esquerra.)</p> <h3 id="escena-xiii">Escena XIII</h3> <p><em>Els
 mateixos, més la Constança</em></p> <p>Constança: Que ja us en
 aneu?</p> <p>Pep: Sí. En marxa!</p> <p>Constança: Me sembla que he
 sentit el tren.</p> <p>(Consternació general.)</p> <p>Pep: Què dius
 ara! Correm!</p> <p>Constança: Ja han tocat les set.</p>
 <p>Francesc: Quin compromís!</p> <p>En Quics: No tingueu por,
 homes!</p> <p>Ramonet: Vaja, anem, cançoners!</p> <p>Hipolit: Les
 trobarem pel camí.</p> <p>Pep: Quin cop que rebreu!</p> <p>Oriol:
 Preparem l’arnica!</p> <p>Pep: Ai, fills meus, que caureu en
 basca!</p> <p>Simon: Som-hi!</p> <p>Pep: Depressa!</p> <p>(En Pep,
 en Francesc, en Quics, l’Hipolit, en Ramonet, en Simon i l’Oriol
 se’n van, determinats, tot enraonant, per la dreta del fons.)</p>
 <p>Constança: (plantada al mig de l’escena) Déu us faci bons!</p>
 <h3 id="escena-xiv">Escena XIV</h3> <p><em>La Constança, sola (Va a
 mirar al portal del carrer, permaneixent-hi una llarga estona.
 Després se n’entorna a dins, posant-se a arreglar les cadires i
 demés mobles que ella cregui en desordre. Passat un curt silenci
 compareixen, enraonant, el Noi Tendre i el Barberet, per l’esquerra
 del fons; el primer, molt amoïnat.)</em></p> <h3
 id="escena-xv">Escena XV</h3> <p><em>La Constança, el Noi Tendre i
 el Barberet</em></p> <p>El Barberet: (entrant) Bona nit i bon’hora,
 Constança.</p> <p>Constança: Bona nit, Barberet. Què té’l Noi
 Tendre, que està tant moix?</p> <p>El Noi Tendre: Res, dòna.</p>
 <p>Constança: Com es que no heu anat amb aquells a rebre les
 forasteres?</p> <p>El Barberet: Eren massa colla!</p> <p>Constança:
 I tant! Voleu dir que, amb tot i ser comediantes, no se sofocaran
 pels carrers?</p> <p>El Noi Tendre: No hi ha perill!</p> <p>El
 Barberet: Després, que jo no’m basquejo per una dòna, per més guapa
 que sigui.</p> <p>El Noi Tendre: Jo tampoc!</p> <p>Constança: Ben
 fet, nois!</p> <p>El Barberet: Si volen res, les dònes guapes, que’m
 vinguin al darrera.</p> <p>El Noi Tendre: Lo mateix te dic.</p>
 <p>Constança: I ara aneu a ensajar?</p> <p>El Noi Tendre: Sí.
 Aquesta obra’m té amoïnat.</p> <p>El Barberet: Per què, Noi
 Tendre?</p> <p>El Noi Tendre: Es molt carrinclona.</p> <p>El
 Barberet: A mi’m fa riure d’allò més.</p> <p>Constança: Jo no
 sé –per lo que’n sento explicar– com el senyor Rector no’n diu res
 de la trona estant.</p> <p>El Barberet: Espereu-vos demà en el sermó
 de l’ofici!</p> <p>Constança: Ja serà tard.</p> <p>El Noi Tendre:
 Tant-de-bo que tragués la caixa dels trons i espantés a la gent!</p>
 <p>El Barberet: Per què?</p> <p>El Noi Tendre: Perquè aixís potser
 l’hauriem de sospendre.</p> <p>El Barberet: Oh, cah! Això encara
 ajudaria a engrescar el public!</p> <p>El Noi Tendre: No pas en
 aquest poble!</p> <p>(Part de fòra, accentuant-se gradualment, se
 sent un brugit de veus.)</p> <p>Constança: Ja són aquí.</p> <p>El
 Barberet: (amb emfasi) Ara veurem l’hermosura.</p> <p>El Noi Tendre:
 Veiam si perdrem la vista.</p> <p>(Per la dreta del fons compareixen
 l’Enriqueta Vallès, la senyora Genoveva i l’Avelí, acompanyats d’en
 Pep Mata, en Francesc, en Quics, l’Hipolit, en Ramonet, en Simon i
 l’Oriol. L’Enriqueta Vallès i la senyora Genoveva, bastant ben
 vestides, donant-se aires de grans artistes, van amb gorro. L’Avelí
 va amb relativa elegancia. Porta un saquet de mà i un farcell de
 roba de la primera.)</p> <h3 id="escena-xvi">Escena XVI</h3>
 <p><em>Els mateixos, més l’Enriqueta Vallès, la senyora Genoveva, en
 Pep, en Francesc, en Quics, l’Hipolit, en Ramonet, en Simon, l’Oriol
 i l’Avelí.</em></p> <p>Pep: (molt amable, desfent-se en compliments)
 Passin, passin. Com si fossin a casa seva.</p> <p>Enriqueta:
 (somrient) Gracies.</p> <p>Pep: (en veu baixa) Mira-la, Barberet,
 mira-la que es maca!</p> <p>El Barberet: (en veu baixa) De
 primera!</p> <p>Senyora Genoveva: Bona nit tinguin.</p>
 <p>Enriqueta: Déu los guard.</p> <p>Constança: Benvingudes.</p> <p>
 (Tots els altres corresponen a la salutació. L’Avelí saluda amb un
 moviment de cap.)</p> <p>El Noi Tendre: Que hi heu arribat a temps,
 a l’estació?</p> <p>Pep: (disgustat) No me’n parlis.</p>
 <p>Constança: (a la senyora Genoveva i l’Enriqueta) Les han trobades
 pel camí a les senyores?</p> <p>Senyora Genoveva: Aquí mateix, al
 tombant del carrer.</p> <p>Ramonet: Tota la culpa la té en
 Quics!</p> <p>En Quics: Just! Fes-m’ho pagar a mi!</p> <p>Enriqueta:
 Bé, tant se val: no s’ha perdut res.</p> <p>Pep: En fi, paciencia.
 Ja’ns ho dispensaran.</p> <p>Senyora Genoveva: Vol callar!</p>
 <p>Pep: (presentant la Constança) Tinc el gust de presentar-los la
 meva senyora…</p> <p>Senyora Genoveva: Molt honor en coneixe-la.</p>
 <p>Constança: Gracies.</p> <p>Enriqueta: (somrient) Celebro.</p>
 <p>Avelí: Servidor de vostè.</p> <p>Pep: (a les senyores,
 oferint-los cadires) Però, seguin, senyores, seguin.</p> <p>Senyora
 Genoveva: No estem gens cançades.</p> <p>Ramonet: (oferint-li una
 cadira) Tingui, senyora, tingui.</p> <p>Senyora Genoveva:
 (seient) Seiem, doncs.</p> <p>Constança: Com els ha provat el
 viatge?</p> <p>Senyora Genoveva: Divinament.</p> <p>Avelí: Una mica
 pesat.</p> <p>Pep: (a l’Avelí, volent descarregar-lo) Però,
 permeti-m. Faci-m el favor, que aconduirem l’equipatge.</p> <p>
 (Tots els aficionats, molt atents, volen descarregar-lo.)</p>
 <p>Avelí: No’s molestin per mi.</p> <p>Constança: Deixi, deixi.</p>
 <p>Pep: Ah! Espera, Constança, que’ls vui presentar la colla.</p>
 <p>Enriqueta: Tots són aquí?</p> <p>Ramonet: Sí, senyora.</p>
 <p>Pep: No més hi falten els comparses.</p> <p>Enriqueta: (rient) Es
 graciós!</p> <p>Pep: Sí, senyora: un servidor es el graciós de la
 companyia. I aquest minyó (senyalant el Noi Tendre) el primer
 galant. Un espasa!</p> <p>Enriqueta: (somrient) Celebro.</p> <p>Pep:
 Ja’l veurà, ja’l veurà, senyoreta Enriqueta!</p> <p>El Noi Tendre:
 Soc un trist aficionat, sense estudis.</p> <p>Senyora Genoveva: Per
 aquí’s comença.</p> <p>Pep: (senyalant el Barberet) Aquell es el
 galant jove.</p> <p>Enriqueta: (somrient) Celebro.</p> <p>El
 Barberet: Moltes gracies.</p> <p>Pep: Bona estampa, veritat?</p>
 <p>Enriqueta: (rient, tapant-se la cara amb el vano) Oh! Oh!</p>
 <p>Pep: (senyalant a l’Hipolit) Aquest, encara que no porti pèl a la
 cara, es el barba.</p> <p>Enriqueta: (sempre somrient) Celebro,
 celebro.</p> <p>Pep: I aquell el traidor. (Senyalant en Simon.) Però
 es un bon xicot. Els altres són segones parts.</p> <p>Enriqueta:
 (sempre somrient) Celebro, celebro.</p> <p>Constança: (apart, an el
 Barberet) Ai, mare! Tot ho celebra.</p> <p>El Barberet: Se’ns
 rifa!</p> <p>En Quics: (en veu baixa, acostant-s’hi) I a mi que no’m
 presenteu, Pep?</p> <p>Pep: Ah, sí! Tens raó!</p> <p>Senyora
 Genoveva: Quins papers fa’l jove?</p> <p>En Quics: Els tontos.</p>
 <p>Enriqueta: Ja se li coneix.</p> <p>Pep: En què?</p> <p>Enriqueta:
 En el posat d’artista ingenuu. Té una expressió de caràtula.</p> <p>
 (Tots els aficionats celebren la frase i feliciten an en Quics.)</p>
 <p>En Quics: (encantat) Caram!</p> <p>Pep: Apunta-te’l aquest
 terme.</p> <p>Senyora Genoveva: Ja n’hi direm d’altres.</p> <p>Pep:
 (an en Quics) Series un gran xicot, si anessis a l’hora!</p>
 <p>Avelí: (dissimuladament) Enriqueta.</p> <p>Enriqueta: (en veu
 baixa, acostant-s’hi) Què mana, Avelinet?</p> <p>Avelí: Vés amb
 compte amb aquests aficionats, que’m semblen molt atrevits!</p>
 <p>Enriqueta: No tinguis por!</p> <p>Pep: (que estava enraonant amb
 la senyora Genoveva) Sí, senyora Genoveva: nosaltres treballem amb
 fe, amb entusiasme…</p> <p>Ramonet: (interrompent-lo) Hi posem el
 cor!</p> <p>Pep: Sobre tot tenint una dama tant simpatica com la
 seva filla!</p> <p>Avelí: (en veu baixa) Enriqueta!</p>
 <p>Enriqueta: (en el mateix to) Què vols?</p> <p>Avelí: ¿Que hi
 entren gaires petons i abraçades en “Els Martirs de
 l’Inquisició”?</p> <p>Enriqueta: No ho sé fixament.</p> <p>Avelí:
 Vés amb compte! No t’hi entreguis!</p> <p>Enriqueta: No t’amoïnis
 per xò.</p> <p>Pep: (que encara segueix enraonant amb la senyora
 Genoveva) Que no han vist el programa?</p> <p>Senyora Genoveva: No,
 senyor.</p> <p>Pep: (butxaquejant) Té: ara no’n porto cap.</p> <p>En
 Quics: (treient-se’n un plec d’una butxaca de l’americana) Aquí n’hi
 ha! Teniu.</p> <p>(Tots els aficionats treuen programes, i,
 desplegant-los, els ofereixen a la senyora Genoveva.)</p> <p>Pep:
 (prenent-ne un dels que li ofereix en Quics) Vinga!</p> <p>Ramonet:
 Quin paperam!</p> <p>Simon: Sembla una festa de carrer!</p> <p>Pep:
 (als aficionats, pels programes que encara tenen a les mans) Arrieu
 banderes! (Tots se desen els programes a la butxaca.)</p> <p>En
 Quics: (donant-ne un a la senyora Genoveva) Si es servida.</p>
 <p>Senyora Genoveva: Per molts anys.</p> <p>En Quics: (donant-ne un
 altre a l’Enriqueta) Per vostè.</p> <p>Enriqueta: Gracies.</p> <p>En
 Quics: (oferint-ne també un altre a l’Avelí) Vegi…</p> <p>Avelí:
 Posi-me’l, si es servit, a la butxaca de l’americana.</p> <p>En
 Quics: (fent-ho) Apa: al bussó!</p> <p>Avelí: Moltes mercès.</p>
 <p>Pep: (a la senyora Genoveva, ensenyant-li’l programa) Miri: veu?
 (Llegint.) “Gran funció per avui, en la que hi pendrà part la sempre
 aplaudida i hermosa primera dama jova…”</p> <p>Enriqueta:
 (interrompent-lo, somrient) Que va per mi aquesta flor?</p> <p>Pep:
 (amb molta galanteria) La flor es vostè, senyoreta.</p>
 <p>Enriqueta: Que es galant!</p> <p>Pep: Soc graciós.</p>
 <p>Constança: (an el Barberet, clavant-li un pessic) Murri!</p>
 <p>El Barberet: (queixant-se) Ai!</p> <p>Pep: (impulsivament) Què
 tens?</p> <p>El Barberet: Res: són els nirvis!</p> <p>Constança:
 (en veu baixa, al Barberet) No anava per tu. Dispensa.</p> <p>
 (Tots els aficionats demanen més programes an en Quics, que’ls els
 dóna.)</p> <p>Avelí: Enriqueta!</p> <p>Enriqueta: Digues.</p>
 <p>Avelí: Tinc gelosia!</p> <p>Enriqueta: De qui?</p> <p>Avelí:
 D’aquests joves! Però principalment del vell!</p> <p>Enriqueta: No
 temis, home!</p> <p>Avelí: Quan siguem casats no t’hi deixaré anar a
 fer comedia!</p> <p>Enriqueta: No més estaré per tu.</p> <p>Pep:
 (que segueix enraonant amb la senyora Genoveva) Es un angel la seva
 filla!</p> <p>Senyora Genoveva: Vostè exagera!</p> <p>Pep: Que li ve
 de molt lluny l’afició a l’art?</p> <p>Senyora Genoveva: Del dia que
 va néixer.</p> <p>Pep: Mosca!</p> <p>Senyora Genoveva: Encara anava
 amb volquers que ja va pendre part en una obra.</p> <p>Pep: Sempre
 deu haver anat en molt bones companyies.</p> <p>Senyora Genoveva: No
 s’ha esgarriat mai.</p> <p>Avelí: Pobra d’ella!</p> <p>Pep: Vui dir
 que deu haver treballat amb comics de nomenada.</p> <p>Senyora
 Genoveva: Amb els millors. I de contractes, n’hi han sortit!</p>
 <p>Enriqueta: Jo prefereixo treballar amb aficionats.</p> <p>Pep:
 (agraint la finesa) Per què, senyoreta?</p> <p>Enriqueta: Són més
 sincers.</p> <p>El Barberet: Es favor.</p> <p>Enriqueta: No, senyor:
 es justicia.</p> <p>(Aprovació general entre’ls aficionats.)</p>
 <p>Senyora Genoveva: (aixecant-se) El teatre està perdut, està molt
 perdut, senyora!</p> <p>Constança: I la gent que perd!</p>
 <p>Senyora Genoveva: D’ençà que’l tenen acaparat els autors
 modernistes…</p> <p>Enriqueta: (interrompent-la) Mamà, no’n diguis
 mal dels autors moderns, que an ells principalment dec el nom!</p>
 <p>Senyora Genoveva: Totes les obres les escriuen en prosa, en un
 llenguatge ordinari…</p> <p>Avelí: Sense idealismes.</p> <p>Senyora
 Genoveva: (a la Constança) Miri, senyora: quan jo era dama, en
 aquells bons temps per l’art, totes les comedies s’escrivien en
 vers. Oh! El vers, aquella musica, aquella armonia del vers!</p>
 <p>Constança: No sabria què dir-li.</p> <p>Senyora Genoveva: Mort el
 vers, morta una servidora; artisticament, se comprèn.</p> <p>Pep:
 Quina llastima!</p> <p>Senyora Genoveva: Per acompanyar a la meva
 filla’m rebaixo de tant en tant a fer de caracteristica.</p> <p>El
 Noi Tendre: (amb ironia fina) I si resucités el vers?</p> <p>Senyora
 Genoveva: Ah! Allavors també resucitaria jo!</p> <p>Constança: Vès,
 Pep, que aquell jove (senyalant l’Avelí) me fa pena.</p> <p>Pep: Ai,
 sí! Me’n distreia.</p> <p>Avelí: (molt nirviós i sofocat) Continui,
 continui.</p> <p>Pep: Que també es artista vostè?</p> <p>Avelí: No,
 senyor: soc promès…</p> <p>Pep: (interrompent-lo) Bona feina!</p>
 <p>Avelí: Si volen, els puc portar el traspunte.</p> <p>Pep: Se li
 agraeix en nom de la colla.</p> <p>(Aprovació general.)</p>
 <p>Constança: (a l’Avelí) Vaja, si es servit: vingui a
 descarregar-se.</p> <p>Enriqueta: Que vols arreglar-te’ls cabells,
 mamà?</p> <p>Senyora Genoveva: Ai, sí! Que’ls duc no sé com amb la
 pols del tren.</p> <p>Pep: (a la Constança) Acompanya-les a la seva
 habitació.</p> <p>(Tots els aficionats, mentres la senyora Genoveva,
 l’Enriqueta i l’Avelí se disposen a entrar a l’habitació del primer
 terme de la dreta, els diuen paraules afectuoses, fent molts
 compliments.)</p> <p>Constança: (amb modestia) Trobaran una casa
 molt mal endreçada.</p> <p>Senyora Genoveva: Prou la tenen ben
 bufona!</p> <p>Pep: (acompanyant-les fins al peu de la primera porta
 de la dreta) Passin, passin.</p> <p>Constança: Que volen sopar
 desseguida?</p> <p>Senyora Genoveva: Com vostès coneguin.</p>
 <p>Pep: Com més aviat millor.</p> <p>Avelí: Jo no tinc gaire
 gana.</p> <p>Pep: (complimentós) Passin, si són servides,
 passin.</p> <p>Enriqueta: (somrient, a tots els aficionats) Amb el
 permís de vostès.</p> <p>Senyora Genoveva: (també somrient) D’aquí
 després.</p> <p>Pep: (amb salameria) Sí, senyora. Gracies, moltes
 gracies.</p> <p>(La Constança, l’Enriqueta, la senyora Genoveva i
 l’Avelí desapareixen per la primera porta de la dreta.)</p> <h3
 id="escena-xvii">Escena XVII</h3> <p><em>Els mateixos, menys la
 Constança, l’Enriqueta, la senyora Genoveva i l’Avelí.</em></p>
 <p>Pep: (després d’un curt silenci) Vaja, nois, que això no pot
 resistir-se!</p> <p>Ramonet: Que la farem bé la comedia!</p>
 <p>Francesc: Com ens inspirarem!</p> <p>El Barberet: Quina dama més
 maca!</p> <p>En Quics: Vès qui fa’l tonto!</p> <p>Pep: Tu, Noi
 Tendre, no t’electrisis demà!</p> <p>El Noi Tendre: (un xic amoïnat)
 No passeu ansia.</p> <p>Pep: I tu, Barberet, vés amb compte amb les
 abraçades.</p> <p>El Barberet: Oh, cah! Vui aprofitar-me!</p>
 <p>Hipolit: Jo n’hi tingués en el meu paper!</p> <p>Oriol: Jo me
 n’hi posaré alguna!</p> <p>Simon: Vès qui fa’l traidor sense
 descompondre el caracter!</p> <p>Pep: (an el Noi Tendre) Veiam si’t
 llueixes en l’escena de l’Inquisició, allavors que dius aquellas
 frases tant valentes.</p> <p>El Noi Tendre: (de mala gana)
 Quines?</p> <p>Pep: Aquelles quan t’encares amb el President del
 Tribunal.</p> <p>Simon: Són molt revolucionaries!</p> <p>Pep:(al Noi
 Tendre) Fixa-t bé com jo les dic.</p> <p>El Noi Tendre: (amb emfasi)
 M’hi fixo.</p> <p>Pep: (en un to molt declamatori) “Miserables!
 Miserables! Si Cristo tornés a la terra, al veure’ls vostres crims,
 de vergonya, amb les seves propries mans se tornaria a clavar a la
 creu!”</p> <p>(Aprovació general.)</p> <p>En Quics: Aquí’l public te
 farà una ovació.</p> <p>Ramonet: Segons com ho digui.</p> <p>Pep:
 (al Noi Tendre) Diga-ho amb tota la potencia dels teus pulmons,
 d’una manera gallarda i amb el cap ben alt!</p> <p>El Noi Tendre:
 (amb ironia) Com un gall?</p> <p>Pep: Com un lleó enfebrat! Ah! I
 amb la mirada aixís, despreciativa, i una cama endavant…</p> <p>El
 Noi Tendre: (fent el tonto) Que’m treuré l’espasa?</p> <p>Pep: No!
 En aquell moment vas desarmat.</p> <p>El Noi Tendre: A mi ningú’m
 desarma!</p> <p>Pep: No veus que’t porten pres?</p> <p>El Barberet:
 Ja’t defensaré jo!</p> <p>Pep: Tu, no’t distreguis en les escenes
 d’amor.</p> <p>El Barberet: Deixeu-ho per mi.</p> <p>Pep: Parla ben
 dolç, girant els ulls en blanc, que la dama s’enterneixi de
 debò.</p> <p>El Barberet: No’n passeu ansia. Potser en faré massa i
 tot!</p> <p>Pep: Que te l’envejo’l teu paper! (Anant a mirar
 dissimuladament a la primera porta de la dreta.) Ai, fills meus!</p>
 <p>(Tots, menys el Noi Tendre, s’hi acosten.)</p> <p>El Barberet:
 Què veieu?</p> <p>Pep: El cel!</p> <p>Oriol: Quin astrolec!</p>
 <p>El Noi Tendre: Andalús!</p> <p>Pep: (tornant, seguit dels altres,
 al mig de l’escena) Eh que tinc bon ull, Hipolit?</p> <p>Hipolit:
 No’m creia que’n tinguessiu tant.</p> <p>El Barberet: Quina peça, en
 Pep!</p> <p>Pep: Vaja, què pagues?</p> <p>Hipolit: El cafè!</p>
 <p>Francesc: Jo’l cigarro!</p> <p>En Quics: Jo la copa, doncs!</p>
 <p>Pep: Quin èxit, demà, quin èxit!</p> <p>Simon: (an en Pep) Ja heu
 encarregat les perruques?</p> <p>Pep: Sí, home, sí!</p> <p>El
 Barberet: Que no’ns portin, com sempre, cabaços de pèl.</p> <p>Pep:
 Tant se val!</p> <p>Simon: I els vestits?</p> <p>Pep: Ja són a
 l’estació.</p> <p>En Quics: Jo vui el més maco.</p> <p>Pep: Posa-t
 el de rei.</p> <p>(Torna la Constança per la primera porta de la
 dreta.)</p> <h3 id="escena-xviii">Escena XVIII</h3> <p><em>Els
 mateixos, més la Constança</em></p> <p>Constança: Ai, mare, quina
 olorota han deixat per tot casa!</p> <p>Pep: Això es una
 delicia!</p> <p>Constança: Però, per l’amor de Déu, Pep: vés a
 treure aquell empantànec d’allà dins!</p> <p>Pep: No hi ha perill,
 dòna!</p> <p>El Barberet: Prou estan assegurades!</p> <p>Constança:
 No vui escandols a la vora meu!</p> <p>Pep: Què fan les
 senyores?</p> <p>Constança: S’arreglen.</p> <p>Pep: Que s’arreglin,
 doncs.</p> <p>Constança: Quines coses s’han de veure!</p> <p>Pep:
 Vés, vés pel sopar, que es tard.</p> <p>Constança: Ja’l tinc fet
 estona ha.</p> <p>Pep: Doncs para taula.</p> <p>Constança: Encara es
 aviat.</p> <p>Pep: Doncs, vés-te’n!</p> <p>Constança: No’m vui
 moure!</p> <p>(Per la dreta del fons compareix l’Agutzil de
 l’Ajuntament amb dos plecs a la mà.)</p> <h3 id="escena-xix">Escena
 XIX</h3> <p><em>Els mateixos, més l’Agutzil</em></p> <p>L’agutzil:
 (desde la porta del fons) Ave Maria!</p> <p>Constança:
 (girant-se) Qui hi ha?</p> <p>(Estupefacció general.)</p>
 <p>Ramonet: Mireu, Pep.</p> <p>Francesc: L’agutzil de
 l’Ajuntament.</p> <p>Pep: Què deurà voler?</p> <p>El Barberet: Ja
 hem rebut!</p> <p>El Noi Tendre: (en veu baixa) Tant-de-bo!</p>
 <p>L’agutzil: Se pot passar?</p> <p>Pep: Endavant, agutzil,
 endavant.</p> <p>L’agutzil: (entrant, amb la gorra a la mà) Amb el
 vostre permís. (Als demés.) Bona nit tinguin.</p> <p>Pep: Bona
 nit.</p> <p>(Tothom correspon a la salutació.)</p> <p>Constança:
 (an el Barberet) Tota tremolo!</p> <p>Pep: Què us porta de nou?</p>
 <p>L’agutzil: De part del senyor arcalde que feu el favor
 d’enterar-vos d’aquest document, que us entrego per duplicat perquè
 me’n firmeu rebut.</p> <p>Pep: De què’s tracta?</p> <p>L’agutzil: No
 us ho sabria dir.</p> <p>Pep: (llegint el sobrescrit) “Señor
 Presidente del casino La Violeta…” (Dirigint-se a l’Agutzil.) No ho
 podieu deixar al cafeter?</p> <p>L’agutzil: Certament. Sinó que he
 pensat que potser convenia, i per guanyar temps…</p> <p>Pep:
 (interrompent-lo) Veiam, veiam.</p> <p>(Desclou el sobre i s’entera
 de l’ofici. Gran espectació en els altres mentres ell llegeix
 mentalment.)</p> <p>Constança: (en veu baixa, an en Ramonet) Serà
 qüestió de la justicia.</p> <p>Ramonet: No tingueu por!</p> <p>En
 Quics: Ai, quina mar!</p> <p>Pep: (tornant, molt nirviós i
 visiblement alterat, el document) Teniu: digueu al senyor arcalde
 que això jo no ho firmo!</p> <p>L’agutzil: Vós mateix.</p> <p>Pep:
 Digueu-li que no’m dóna la gana de malgastar el meu nom!</p>
 <p>L’agutzil: Mireu que us pot sortir malament no acatar
 l’autoritat.</p> <p>Pep: Tant se m’endóna!</p> <p>El Noi Tendre:
 Que’s llegeixi aquest escrit!</p> <p>Simon: Sí, sí: que’s
 llegeixi!</p> <p>(Tots demanen lo mateix.)</p> <p>Pep: Té, Barberet,
 fes-ho tu, que no se t’entrebanca la llengua.</p> <p>El Barberet:
 Vinga! (Prenent el document i llegint-lo en veu alta.) “Usando de
 las atribuciones que me concede la vigente ley municipal, en
 relación con la moralidad y orden públicos, vengo a suspender la
 representación del drama”Els martirs de l’Inquisició“, anunciada
 para el día de mañana en el teatro del casino”La Violeta" de esta
 villa, esperando no dará lugar á la imposición de la multa con que
 queda usted conminado caso de desobedecer las órdenes de mi
 autoridad. Dios guarde á usted muchos años…"</p> <p>Pep:
 (interrompent-lo) Això es arbitrari!</p> <p>Ramonet: Això es voler
 perjudicar-nos!</p> <p>En Quics: Malsaguanyats ensaigs!</p>
 <p>Hipolit: Aquesta sí que no la prevèiem!</p> <p>Pep: (indignat) Ha
 hagut d’esperar avui, quan ja tenim les dames aquí i el gasto ja es
 fet, a sospendre la funció!</p> <p>L’agutzil: Bé: que firmeu?</p>
 <p>Pep: No! No firmo!</p> <p>L’agutzil: Com us-e sembli.</p> <p>Pep:
 Ja ho he dit!</p> <p>L’agutzil: Sent aixís, aniré a buscar dos
 testimonis perquè justifiquin com jo us entrego aquest document.</p>
 <p>Pep: Aquí mateix en teniu prous.</p> <p>L’agutzil: Els senyors?
 No: han de ser uns altres.</p> <p>Pep: Com vulgueu.</p>
 <p>L’agutzil: (anant-se’n per la dreta del fons enduent-se’n els dos
 plecs) D’aquí després, doncs.</p> <p>Pep: Arri allà,
 estira-cordetes!</p> <h3 id="escena-xx">Escena XX</h3> <p><em>Els
 mateixos, menys l’Agutzil</em></p> <p>Constança: (molt espantada)
 Pep! Firma! Firma!</p> <p>Pep: Va massa cara la tinta!</p>
 <p>Constança: (anant fins a la porta, cridant) D’això… agutzil!
 Veniu!</p> <p>(En Pep i els seus companys la detenen. Crits i
 confusió.)</p> <p>Pep: Deixa-l estar an aquell esquitx
 d’autoritat!</p> <p>Constança: Firma desseguida, et dic! Que no’t
 fessin perdre!</p> <p>(Per la primera porta de la dreta compareixen,
 esverades, sense res al cap, la senyora Genoveva i l’Enriqueta,
 seguides de l’Avelí.)</p> <h3 id="escena-xxi">Escena XXI</h3>
 <p><em>Els mateixos, més la senyora Genoveva, l’Enriqueta i
 l’Avelí</em></p> <p>Senyora Genoveva: Què tenen? Què passa?</p>
 <p>Enriqueta: Què són aquests crits?</p> <p>Avelí: Expliquin-se!</p>
 <p>Constança: Ai, senyora Genoveva, que vindran a embargar-nos i ens
 tancaran en Pep a la presó!</p> <p>Pep: Deixin-la dir an
 aquesta!</p> <p>Enriqueta: I, doncs, què succeeix?</p> <p>Pep: Res:
 que’l ximple de l’arcalde’ns ha sospès la funció de demà!</p>
 <p>Senyora Genoveva: Per quin motiu?</p> <p>Enriqueta: Què
 alega?</p> <p>Pep: Què sé jo que s’empatolla de la moral i de
 l’ordre public!</p> <p>Ramonet: El reaccionari!</p> <p>Francesc: El
 bretol!</p> <p>Enriqueta: L’autoritat es anti-artistica!</p>
 <p>Oriol: I despotica!</p> <p>Simon: I bestia!</p> <p>Pep: Tot això
 ho fa per donar gust als de l’altre casino!</p> <p>Constança:
 (amb gran prec) Però firma-l aquell paper! Firma-l, home!</p>
 <p>Pep: Firma-l tu!</p> <p>Avelí: Poden recórrer.</p> <p>Constança:
 (interrompent-lo) No t’hi barallis amb el govern!</p> <p>Pep: Soc
 capaç de tombar-lo!</p> <p>Senyora Genoveva: No s’ho prengui
 aixís!</p> <p>Enriqueta: Això subleva!</p> <p>Pep: M’encén les
 sangs!</p> <p>Constança: Tu ets massa de la flamarada i algun dia
 tindrem un disgust!</p> <p>Avelí: Tot pot arreglar-se encara.</p>
 <p>Pep: Nois: demà al dematí, en el primer tren, me’n vaig a
 Barcelona a trobar el governador!</p> <p>En Quics: No us
 escoltará!</p> <p>El Noi Tendre: Altra feina té!</p> <p>Hipolit:
 Feu-vos càrrec que “Els martirs de l’Inquisició” es una obra
 excomunicada!</p> <p>Pep: Que ho sigui!</p> <p>Simon: Qui’l fa
 quedar malament al clero?</p> <p>Pep: Se n’ha de recordar de mi
 aquest arcalde!</p> <p>Constança: Noi! No cridis tant!</p> <p>Pep:
 Ja ho veurà quan vinguin les eleccions!</p> <p>El Barberet: Guerra a
 l’arcalde!</p> <p>Pep: Guerra!</p> <p>Constança: (plorant) No! No,
 per l’amor de Déu!</p> <p>Pep: Guerra a sang i a foc!</p> <p>(Per la
 dreta del fons torna l’Agutzil, acompanyat de dos homes.)</p> <h3
 id="escena-xxii">Escena XXII</h3> <p><em>Els mateixos, més l’Agutzil
 i dos homes</em></p> <p>L’agutzil: (entrant tot determinat amb els
 dos plecs a la mà) Ja torno a ser aquí. (Als dos homes.) Entreu,
 minyons, entreu.</p> <p>Pep: Ep! Se demana permís!</p>
 <p>Constança: (amb gran prec) Calla!</p> <p>L’agutzil: (amb molta
 gravetat) Senyor Josep Mata: aquí us entrego, per duplicat i davant
 d’aquests dos testimonis, perquè’l firmeu, el present ofici del
 senyor arcalde.</p> <p>Pep: (resolut) No vui firmar-lo!</p>
 <p>Constança: Mira que t’agafaran!</p> <p>Pep: Que m’agafin!</p>
 <p>L’agutzil: Que firmeu o no?</p> <p>Pep: No!</p> <p>L’agutzil: Ho
 heu reflexionat bé?</p> <p>Pep: Sí!</p> <p>Constança: No, no que no
 ho ha reflexionat!</p> <p>Pep: (interrompent-la) Us dic que sí,
 agutzil!</p> <p>L’agutzil: Entesos. (Als dos homes.) Ja ho heu
 sentit. (Els dos homes fan un moviment afirmatiu amb el cap.) Anem,
 doncs?</p> <p>Constança: No’ns pot donar un parell de dies de temps
 per pensar-nos-hi?</p> <p>Pep: Just, que la funció ja seria
 feta!</p> <p>L’agutzil: Bona nit tinguin.</p> <p>Pep: Endavant!</p>
 <p>(Tothom li torna la salutació. L’Agutzil i els dos homes
 desapareixen per l’esquerra del fons.)</p> <h3
 id="escena-xxiii-els-mateixos-menys-lagutzil-i-els-dos-homes">Escena
 XXIII Els mateixos, menys l’Agutzil i els dos homes</h3> <p>Pep:
 (en un esclat de gènit) La funció’s farà, mal el món s’ensorri!</p>
 <p>El Barberet: Com?</p> <p>Pep: Fent-la!</p> <p>El Noi Tendre: No
 pas amb mi, Pep!</p> <p>(Sorpresa general. Demostració d’alegria per
 part de la Constança.)</p> <p>Pep: I ara!</p> <p>El Noi Tendre: No
 vui barallar-me per un drama tant poca sustancia!</p> <p>Pep: Ja ha
 sortit el modernista!</p> <p>El Noi Tendre: Ben nèt que sí! Que per
 ventura no hi han altres obres modernes més artistiques que
 nosaltres podriem representar?</p> <p>Pep: Què hi trobes a la que
 ensagem?</p> <p>El Noi Tendre: Que no val re.</p> <p>Pep: Prou es
 ben forta!</p> <p>Hipolit: Massa i tot!</p> <p>Simon: Quina manxiula
 pel clero!</p> <p>Pep: Encara’n fa poc!</p> <p>El Noi Tendre: Jo, si
 fos d’ell, me’n riuria.</p> <p>Pep: Per què no ho deies abans això,
 que hauriem buscat un altre galant?</p> <p>El Noi Tendre: Perquè
 no’m diguessiu pretenciós i perquè confiava que l’arcalde ja’m
 treuria del compromís.</p> <p>Pep: (als altres) Què hi dieu,
 nois?</p> <p>Oriol: Que se sospengui!</p> <p>Simon: Que no’s
 faci!</p> <p>Pep: Què hi diuen les senyores?</p> <p>Constança: Per
 mi…</p> <p>Pep: (interrompent-la, irat) No, tu! Les senyores…</p>
 <p>Senyora Genoveva: Per nosaltres, com vostès coneguin.</p>
 <p>Enriqueta: Determinin.</p> <p>Simon: No’s pot fer re!</p> <p>El
 Noi Tendre: Deixem-ho córrer!</p> <p>Francesc: No’ns
 contrapuntem!</p> <p>En Quics: Anem per un altre!</p> <p>Pep: No
 teniu sang!</p> <p>(Protestes generals.)</p> <p>Ramonet: Ja’l faré
 jo’l paper d’aquest. (Senyalant el Noi Tendre.)</p> <p>En Quics: No
 te’l sabries d’aqui demà.</p> <p>Francesc: No tens prou temps per
 estudiar-lo.</p> <p>Ramonet: Tot va que jo m’hi posi!</p>
 <p>Hipolit: I del teu qui se n’encarrega?</p> <p>Pep: Pot fer-lo’l
 senyoret. (Senyalant a l’Avelí.)</p> <p>Avelí: Amb molt gust, si fos
 artista.</p> <p>Simon: I si’ns agafen?</p> <p>Pep: Que’ns agafin!
 Aixís serem uns veritables martirs de l’Inquisició moderna!</p>
 <p>Senyora Genoveva: Bé: què fan, doncs?</p> <p>Enriqueta: Què
 resolen?</p> <p>Hipolit: Ja n’ensajarem una altra que no sigui tant
 rabiosa.</p> <p>Enriqueta: Que no’n tenen cap més de repertori?</p>
 <p>Francesc: Ens manquen exemplars i caudals.</p> <p>Oriol: Val més
 que pleguem!</p> <p>Pep: Vaja, deseu-vos, aficionats de pega!
 (Protestes generals.) Demà llegiré l’obra davant del public!</p>
 <p>El Barberet: Quan estigueu cançat, jo us rellevaré.</p> <p>Pep:
 Tu tiraras el teló!</p> <p>Senyora Genoveva: Aixís nosaltres, si ara
 passava un tren, ens en entornariem a Barcelona.</p> <p>Constança: A
 les vuit un quart de nou n’hi ha un.</p> <p>El Barberet: El
 darrer.</p> <p>Enriqueta: Quina hora es?</p> <p>En Quics: (mirant el
 rellotge) Ja li diré desseguida.</p> <p>Francesc:
 (interrompent-lo) No, que’l teu es de sol!</p> <p>El Noi Tendre: Són
 les vuit en punt, senyores.</p> <p>Senyora Genoveva: Correm, doncs,
 Enriqueta, que encara hi serem a temps!</p> <p>Enriqueta: Vine,
 Avelinet, a recullir l’equipatge!</p> <p>Avelí: Som-hi!</p>
 <p>Constança: Que no volen sopar?</p> <p>Senyora Genoveva: Ja
 soparem a casa. Gracies.</p> <p>Enriqueta: Vine, Avelinet, vine!</p>
 <p>Avelí: Depressa!</p> <p>(La senyora Genoveva, l’Enriqueta i
 l’Avelí desapareixen per la primera porta de la dreta.)</p> <h3
 id="escena-xxiv">Escena XXIV</h3> <p><em>Els mateixos, menys la
 senyora Genoveva, l’Enriqueta i l’Avelí.</em></p> <p>Pep:
 (molt nirviós) Bé, nois: s’ha de pagar el bolo a la dama.</p> <p>En
 Quics: No ha treballat pas.</p> <p>Hipolit: Ja’ns farà un
 rebaix.</p> <p>Pep: Apa, quants som?</p> <p>Simon: Que no tenim res
 a la caixa, en fondo?</p> <p>Oriol: Trenyines!</p> <p>Pep: Apa, apa:
 tant cadaú. Sis duros de bolo i tres dels viatges…</p> <p>En Quics:
 Total nou.</p> <p>Francesc: Toca un duro per barba.</p> <p>Pep:
 Vinga, doncs. (Parant la mà.) Tu, Noi Tendre, no dormis.</p> <p>El
 Noi Tendre: (sincerament) Ja us el daré demà.</p> <p>Francesc: Jo
 no’n porto cap.</p> <p>Hipolit: Que teniu cambi d’un bitllet de
 mil?</p> <p>Pep: Que’t penses que soc el Banc d’Espanya? (An en
 Ramonet). I tu?</p> <p>Ramonet: He sortit de casa sense cap
 diner.</p> <p>Simon: Si voleu una pesseta que tinc…</p> <p>Pep:
 Quins capitalistes!</p> <p>En Quics: Jo, sense fer la funció, no
 dono res!</p> <p>Pep: Aquest parla clar!</p> <p>Oriol: Si en Quics
 no afluixa la mosca, jo tampoc!</p> <p>Pep: Que ho haig de pagar jo,
 doncs?</p> <p>Francesc: Vós teniu renda!</p> <p>Constança: Fort!
 T’està bé!</p> <p>Pep: Calla!</p> <p>Constança: Torna-t a embolicar
 amb criatures!</p> <p>En Quics: Ei! No’ns falteu al respecte!</p>
 <p>(Tots protesten.)</p> <p>Pep: I tu, Barberet, que no
 m’ajudes?</p> <p>El Barberet: (donant-li un duro en plata) Aquí
 teniu un duro.</p> <p>En Quics: Un duro!</p> <p>El Barberet: (en veu
 baixa) Calla, que es fals!</p> <p>Pep: (posant-se la moneda a la
 butxaca de l’ermilla) Ets un gran home!</p> <p>(Tornen la senyora
 Genoveva, l’Enriqueta i l’Avelí: elles, nervioses, apressades,
 posant-se’l barret; ell, amb el saquet de mà i el farcell de roba,
 com de primer.)</p> <h3 id="escena-ultima">Escena ultima</h3>
 <p><em>Els mateixos, més la senyora Genoveva, l’Enriqueta i
 l’Avelí</em></p> <p>Senyora Genoveva: Apa, cuita, filla, cuita!</p>
 <p>Enriqueta: Ai! Que estic nerviosa!</p> <p>Pep: Ja hi seran a
 temps!</p> <p>Enriqueta: Passa al davant, Avelinet!</p> <p>Senyora
 Genoveva: Prengui-ns els bitllets del tren!</p> <p>Avelí: Sí,
 senyora, sí! Estiguin bons, senyors!</p> <p>Pep: Salut!</p> <p>
 (Tots el saluden acompanyant-lo fins a la porta.)</p> <p>Enriqueta:
 Que ja portes diners?</p> <p>Avelí: (desapareixent per la dreta) De
 sobres!</p> <p>Pep: Tingui, senyora Genoveva. (Donant-li nou duros
 en plata, que’s treu d’una butxaca de l’ermilla.) Aquí té lo
 pactat.</p> <p>Constança: (en veu baixa) Jo’m feriré!</p> <p>Senyora
 Genoveva: (mirant-se les monedes i tornant-n’hi una) Perquè vegi que
 soc considerada, en vista del contratemps, li rebaixo un duro.</p>
 <p>El Barberet: (an en Quics) El meu!</p> <p>Pep: (emocionat) Moltes
 gracies, senyora! Aquesta moneda, per mi tant estimada, la guardaré
 tota la meva vida!</p> <p>El Barberet: (mig apart) Per força!</p>
 <p>Senyora Genoveva: Vaja, que estiguin bons. Celebro molt de
 coneixe-la. (A la Constança.) Disposi.</p> <p>Constança: (amb mal
 humor) Igualment!</p> <p>Enriqueta: D’aquí a una altra!</p> <p>Pep:
 No pas amb aquesta colla!</p> <p>Enriqueta: Que s’ha desfet?</p>
 <p>Pep: Per la meva part, sí, senyora!</p> <p>Senyora Genoveva:
 Quina llastima!</p> <p>Pep: Soc radical!</p> <p>En Quics: Ja no
 farem més comedia?</p> <p>Pep: No!</p> <p>Hipolit: Que ho dieu
 formalment?</p> <p>Pep: Sí!</p> <p>Oriol: Millor: aixís no perdré
 més nits!</p> <p>Ramonet: Aixís no’m renyarà la promesa!</p> <p>El
 Noi Tendre: Ni farem més bestieses!</p> <p>Simon: Pleguem!</p>
 <p>Hipolit: Pleguem, nois!</p> <p>Constança: Gracies a Déu!</p>
 <p>Pep: (fòra de sí) No hi vui més tractes amb vosaltres!</p>
 <p>Francesc: Ni ganes!</p> <p>Pep: Aficionats pobres!</p> <p>En
 Quics: Graciós trist!</p> <p>Pep: Tonto!</p> <p>El Noi Tendre:
 Enganya pagesos!</p> <p>Pep: Galant de llança!</p> <p>Simon:
 (amb sarcasme) Bromista!</p> <p>Hipolit: Poca gracia!</p> <p>Pep:
 Clericals!</p> <p>Oriol: Garibaldi!</p> <p>Enriqueta: Ai! Déu
 meu!</p> <p>Senyora Genoveva: No’s disputin!</p> <p>Constança:(an en
 Pep) No’t perdis!</p> <p>Senyora Genoveva: Vaja, enllesteix,
 Enriqueta!</p> <p>Enriqueta: Ja estic!</p> <p>Senyora Genoveva: Que
 s’hi conservin! (Desapareixent, molt atribulades, per la dreta del
 fons.)</p> <p>Constança: Feliç viatge!</p> <p>Francesc: Estiguin
 bones!</p> <p>(Els altres segueixen dient que’ls dispensin, anant a
 l’estació a despedir-les. En Pep, molt nerviós, se passeja per
 l’escena, quan tot de cop, topant-se amb el Barberet, diu,
 aixeribint-se:)</p> <p>Pep: Barberet! Anem a l’estació a
 despedir-les?</p> <p>El Barberet: Anem!</p> <p>Pep: Vui cobrar-m’ho
 tot a pessigolles!</p> <p>El Barberet: Amb quina? amb la jova?</p>
 <p>Pep: O amb la vella! Amb la que pugui!</p> <p>El Barberet:
 Som-hi, doncs!</p> <p>Pep: Som-hi!</p> <p>(S’en van depressa per la
 dreta del fons.)</p> <p>Constança: (al mig de l’escena, amb aire
 menaçador) Quan torni l’esgardiço!</p> <p>Teló rapit</p> 
<div style='text-align:center'>*** END OF THE PROJECT GUTENBERG EBOOK 74729 ***</div>
</body>
 </html>

